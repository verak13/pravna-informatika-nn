VELIKO VIJEĆE

PREDMET DE SOUZA RIBEIRO protiv FRANCUSKE

(zahtjev br. 22689/07)

PRESUDA

STRASBOURG

Ova presuda je ispravljena 18. prosinca 2012. u skladu s pravilom 81. Pravilnika Suda.

13. prosinca 2012.

Ova presuda je konačna, ali može biti podvrgnuta uredničkim izmjenama.

U predmetu de Souza Ribeiro protiv Francuske, Europski sud za ljudska prava, zasjedajući u Velikom vijeću sastavljenom od:

Nicolas Bratza, Predsjednik,
Françoise Tulkens,
Nina Vajić,
Lech Garlicki,
Corneliu Bîrsan,
Boštjan M. Zupančič,
Alvina Gyulumyan,
Egbert Myjer,
David Thór Björgvinsson,
Ineta Ziemele,
Päivi Hirvelä,
Zdravka Kalaydjieva,
Nebojša Vučinić,
Angelika Nußberger,
Paulo Pinto de Albuquerque,
Erik Møse,
Andre Potocki, suci,
i Michael O’Boyle, zamjenik Tajnika,

nakon vijećanja zatvorenog za javnost dana 21. ožujka i 19. rujna 2012., donosi slijedeću presudu koja je usvojena potonjeg datuma:

POSTUPAK

Postupak je   pokrenut   na   temelju   zahtjeva   (br.   22689/07)   protiv Francuske  Republike  što  ga  je  22.  svibnja  2007.  brazilski  državljanin  g. Luan  de  Souza  Ribeiro  („podnositelj  zahtjeva”)  podnio  Sudu  temeljem članka   34.   Konvencije   za   zaštitu   ljudskih   prava   i   temeljnih   sloboda („Konvencija“).
Podnositelja zahtjeva pred Sudom je zastupala gđa D. Monget Sarrail, odvjetnica iz  Créteila  i  Francuske  Gvajane.  Francusku  Vladu  (“Vlada”) zastupala je njihova Agentica, gđa E. Belliard, ravnateljica pravnih poslova u Ministarstvu vanjskih poslova.
Podnositelj zahtjeva   se   žalio   na   povredu   članka   8.   Konvencije samostalno  i  u  svezi  s  člankom  13.  posebice  iz  razloga  što  nije  imao mogućnosti  ispitivanja  zakonitosti  rješenja  o  njegovu  protjerivanju  prije njegove ovrhe.
Zahtjev je  dodijeljen  u  rad  Petom  odjelu  Suda  (pravilo  52.  st.  1. Pravilnika  Suda).  Dana  9.  veljače  2009.  Predsjednik  odjela  odlučio  je obavijestiti  Vladu  o  zahtjevu.  Kao  što  je  predviđeno  člankom  29.  st.  1. Konvencije i pravilom 54A, odlučeno je istovremeno ispitivati dopuštenost osnovanost zahtjeva.
Dana 30.  lipnja  2011.  Vijeće  Petog  odjela  sastavljeno  od  slijedećih sudaca:   Dean Spielmann,   predsjednik,   Elisabet   Fura,   Jean-Paul   Costa, Karel Jungwiert,  Mark  Villiger,  Isabelle  Berro-Lefèvre  i  Ann  Power,  i Claudie  Westerdiek,  tajnice  odjela,  usvojilo  je  presudu  kojom  se  zahtjev proglašava djelomično prihvatljivim i u kojoj je zaključeno, sa četiri glasa za  i  tri  protiv,  da  nije  došlo  do  povrede  članka  13.  Konvencije  u  svezi  s člankom  8.  Suci  Spielmann,  Berro-Lefèvre  i  Power  izjavili  su  zajedničko izdvojeno (oprečno) mišljenje.
Dana 27.  rujna  2011. podnositelj  zahtjeva  zatražio  je  da  se  predmet uputi  Velikom  vijeću  (članak  43.  Konvencije).  Dana  28.  studenog  2011. odbor Velikog Vijeća prihvatio je taj zahtjev.
Sastav Velikog vijeća utvrđen je temeljem  odredbe  članka  26. st. 4. Konvencije i pravila 24. Poslovnika Suda.
Podnositelj zahtjeva   i   Vlada   podnijeli   su   uzajamno   podneske   o dopuštenosti  i  osnovanosti  zahtjeva.  Također  su  zaprimljene  zajednička pismena  očitovanja  od  strane  Groupe  d’information  et  de  soutien  des immigrés (GISTI – “Grupa za informacije i podršku imigrantima”), Ligue française des Droits de l’Homme (LDH – “Liga za ljudks prava”) i Comité inter-mouvements  auprès  des  évacués  (CIMADE),  kojima  je  predsjednik dozvolio miješanje u pisani postupak (članak 36. st. 2. Konvencije i pravilo 44. st. 3.).
Glavna rasprava  održana  je  u  javnosti  u  Zgradi  ljudskih  prava  u Strasbourgu dana 21. ožujka 2012. (pravilo 59. st. 3.).
Pred Sudom su nazočili:

(a)  za Vladu
gđa A.-F. Tissier, su-zastupnica francuske Vlade, ravnateljica Odjela za ljudska prava, Odjel pravnih poslova, Ministarstvo vanjskih i europskih poslova, Agentica,
g.B. Jadot, tajnik, Odjel za pravne poslove, Ministarstvo vanjskih i europskih poslova,     
g.S. Humbert, pravni savjetnik glavnog tajnika za imigraciju i integraciju,
gđa C. Salmon, zamjenica ravnatelja pravnih i institucionalnih poslova, Opća delegacija prekomorskih teritorija, savjetnici;

(b)  za podnositelja zahtjeva
gđa D. Monget Sarrail, odvjetnik iz Francuske Gvajane, zastupnik,
gđa L. Navennec Normand, odvjetnik iz Val de Marne, savjetnica.

Sud je saslušao obraćanje od strane gđe Monget Sarrail i gđe Tissier kao i njihove odgovore na pitanja postavljena od strane sudaca.

ČINJENICE

 I. OKOLNOSTI PREDMETA

Podnositelj zahtjeva  rođen  je  14.  lipnja  1988.  i  živi  u  Remire Montjoly  u  Francuskoj  Gvajani,  prekomorskom  francuskom  departmanu  i regiji u Južnoj Americi.
Stigao je u Francusku Gvajanu iz Brazila 1992. godine kad je imao četiri  godine,  te  je  tamo  pohađao  školu  prije  nego  što  se  vratio  u  Brazil 1994. godine. 
Godine 1995. podnositelj zahtjeva se na temelju turističke vize vratio u Cayenne u Francuskoj Gvajani, gdje se pridružio roditeljima koji su imali stalni  boravak,  dvije  sestre  i  dva  brata,  od  kojih  jedan  ima  francusko državljanstvo, a ostalo troje su rođeni na francuskom teritoriju pa ga imaju pravo tražiti. Njegovi baka i djed s majčine strane ostali su živjeti u Brazilu.
Podnositelj zahtjeva pohađao je osnovnu a potom i srednju školu u Francuskoj Gvajani od 1996. do 2004. Budući da nije imao dozvolu boravka i  nije  se  za  istu  mogao  prijaviti  dok  nije  postao  punoljetan  (vidi  st.  26. dolje), 2004. kad je imao šesnaest godina morao je napustiti školu.
Dana 25. svibnja 2005. podnositelj zahtjeva uhićen je pod sumnjom da je  počinio  kazneno  djelo  vezano  uz  opojne  droge.  Odlukom  od  17. svibnja 2006. Cayenne Sud za mladež stavio ga je pod skrbništvo i zabranio napuštanje Francuske Gvajane.
U presudi od 25. listopada 2006. Cayenne Sud za mladež osudio je podnositelja zahtjeva  za  neovlašten  posjed  kokaina  maloljetnika  na  dva mjeseca  uvjetno,  te  mu  odredio  rok  kušnje  od  dvije  godine  zajedno  s obvezom  javljanja  vlastima  i  pohađanjem  obuke.  U  svrhu  izvršenja  te presude podnositelj zahtjeva započeo je tečaj stručnog osposobljavanja koji je trebao trajati od 13. listopada 2006. do 30. ožujka 2007. te je činio dio socijalno-profesionalnog vodstva i integracije u Francuskoj Gvajani.
Dana 25.   siječnja   2007.   podnositelj   zahtjeva   i   njegova   majka zaustavljeni su na rutinskoj kontroli. Podnositelj zahtjeva je potom uhićen budući  da  nije  mogao  dokazati  zakonitost  svog  boravka  na  francuskom teritoriju.
Istog dana u deset  ujutro  protiv njega  je  izdano  upravno  rješenje  o protjerivanju (arrêté préfectoral de reconduite à la frontière) kao i rješenje o upravnom pritvoru. Rješenje o protjerivanju je navodilo:
“-  Imajući  na  umu  Europsku  Konvenciju  za  zaštitu  ljudskih  prava  i  temeljnih sloboda od 4. studenog 1950. te posebice članke 3. i 8. 

...

-  S  obzirom  da  je,  prema  izvješću  br.  56  od  25/01/2007,  sastavljenom  od  strane DDPAF [Granične policije departmana] Francuske Gvajane, gore navedena osoba:

-  u nemogućnosti dokazati da je na zakonit način ušla na francuski teritorij;

-  nezakonito ostala na francuskom teritoriju;

-  S  obzirom  da  je  u  okolnostima  konkretnog  slučaja  valjalo  donijeti  upravno rješenje o protjerivanju stranca,

-  S obzirom da je osoba obaviještena o pravu na podnoštenje pisanih očitovanja,

-  S obzirom da u konkretnim okolnostima nema nerazmjernog miješanja s pravom pojedinca na obiteljski život,

-  S  obzirom  da  stranac  ne  tvrdi  kako  bi  u  svojoj  zemlji  podrijetla  (ili  zemlji uobičajenog  boravišta  u  koju  se  smije  vratiti)  bio  izložen  kazni  ili  postupanju protivnom Europskoj konvenciji za ljudska prava, ...

Ovime se naređuje protjerivanje [podnositelja zahtjeva].”

Dana 26.  siječnja  2007.  u  15.11  sati  podnositelj  zahtjeva  poslao je Upravnom sudu u Cayennu dva telefaksa. U jednom je izjavio žalbu protiv rješenja o protjerivanju tražeći da se isto ukine   te   da   mu   se   izda   dozvola   boravka.   U   prilog   svom   podnesku podnositelj zahtjeva je naveo kako je sporna odluka izdana protivno članku L.  511-4  (2)  Zakona  o  ulasku  i  boravku  stranaca  i  azilanata  (Code  de l’entrée  et  du  séjour  des  étrangers  et  demandeurs  d’asile  –  “CESEDA”) (vidi st. 26. dolje), te također, pozivajući se na članak 8. Konvencije da su vlasti očito krivo procijenile posljedice koje bi njegovo protjerivanje moglo imati  na  njegov  privatni  i  obiteljski  život.  Objasnio  je  da  je  ušao  na francuski teritorij prije nego što je napunio trinaest godina te da je otad živio tamo, da su oba njegova roditelja imali dozvolu boravka te da je jedan od njegove braće stekao francusko državljanstvo, a kako su mu ostali braće  i sestre  bili  rođeni  na  francuskom  teritoriju.  Dalje  je  naveo  da  je  morao ispuniti uvjete svog roka kušnje, jer da će inače morati u zatvor, te da je u skladu s istima već započeo stručnu obuku za mehaničara. Drugi je faks sadržavao hitni zahtjev sudu za obustavom ovrhe odluke o protjerivanju iz razloga ozbiljne sumnje u njegovu zakonitost. U prilog ovog zahtjeva podnositelj se ponovno pozvao na članak 8. Konvencije te ponovio argumente  iznesene  u  žalbi,  a  koji  su  ukazivali  na  činjenicu  da  je  većinu svog privatnog i obiteljskog života proveo u Francuskoj Gvajani. 
Dana 26. siječnja, u 16 sati podnositelj je protjeran u Belem u Brazilu.
Istog dana  sudac  za  hitne  zahtjeve  Upravnog  suda  u  Cayennu proglasio  je  hitan  zahtjev  za  obustavu  protjerivanja  podnositelja  zahtjeva lišenim svrhe budući da je isti već bio protjeran. Podnositelj  zahtjeva  odmah  je  tražio  besplatnu  pravnu  pomoć  kako  bi podnio žalbu protiv te  odluke  pred  Conseil  d’Etat. Odlukom  od 6. ožujka 2007. predsjednik ureda  za  pravnu  pomoć  pri  Conseil  d’Etat  odbio  je njegov  zahtjev  iz  razloga  "nepostojanja  ozbiljnih  razloga  koji  bi  mogli uvjeriti sud". 
Dana 6. veljače 2007. podnositelj zahtjeva podnio je hitan zahtjev za zaštitu  temeljne  slobode  (requête  en  référé  liberté)  Upravnom  sudu  u Cayennu. Pozivajući se na Konvenciju i praksu Suda, žalio se na ozbiljno i očito  nezakonito  miješanje  od  strane  vlasti  u  njegovo  pravo  na  vođenje normalnog   obiteljskog   života   i   njegovo   pravo   na   učinkovito   pravno sredstvo. Zahtijevao je da prefekt Francuske Gvajane bude upućen da u roku od dvadeset i četiri sata od dostave organizira njegov povratak tamo kako bi se podnositelj zahtjeva mogao učinkovito braniti protiv navedenih povreda Konvencije i kako bi se ponovno ujedinio sa svojom obitelji dok prefektura razmatra njegov zahtjev za ostankom u Francuskoj Gvajani. Odlukom od 7. veljače 2007. sudac za hitne zahtjeve Upravnog suda u Cayennu odbio je zahtjev smatrajući da je mjera koju je podnositelj zahtjeva tražio po svojoj svrsi bila trajna mjera, a sudac za hitne zahtjeve mogao je narediti jedino privremene mjere. 
U kolovozu  2007.  podnositelj  se  nezakonito  vratio  u  Francusku Gvajanu.
Dana 4. listopada 2007. Upravni sud u Cayennu održao je raspravu na kojoj je razmotrio raniju žalbu podnositelja zahtjeva (vidi st. 18. gore). U presudi usvojenoj  18.  listopada  2007.  ukinuo  je  rješenje  o  protjerivanju. Primijetio  je  kako  je  podnositelj  zahtjeva  tvrdio  da  se  vratio  u  Francusku 1995.godine, kad  je  imao  sedam  godina,  te  da  je  otad  živio  tamo,  a  kao dokaz  svojoj  tvrdnji  dostavio  je  potvrde  od  škole,  čiju  vjerodostojnost prefekt  nije  doveo u pitanje. Našao je utvrđenim da  je majka podnositelja zahtjeva imala dozvolu stalnog boravka te da je njegov otac također živio u Francuskoj Gvajani. Sud je nadalje utvrdio da je podnositelj zahtjeva sudeći prema sudskom nalogu koji je sam dostavio, uhićen u Francuskoj Gvajani 2005. godine te  da  mu  je  zabranjeno  napuštanje  teritorija.  Podnositelj zahtjeva ispunio je uvjete propisane člankom L. 511-4 (2) CESEDA, što je značilo da se protiv njega nije trebalo izdati rješenje o protjerivanju. U  odgovoru  na  zahtjev  podnositelja  da  se  naredi  prefektu  Francuske Gvajane izdavanje dozvole boravka u roku mjesec dana od dostave presude, sud   je   smatrao   da   njegova   odluka   nije   nužno   zahtijevala   izdavanje privremene  dozvole  boravka  budući  da  se  odnosila  isključivo  na  ukidanje rješenja o protjerivanju. Sud je, međutim, odredio rok od tri mjeseca unutar kojih je prefekt imao riješiti pitanje boravka podnositelja zahtjeva.
Dana 16.   lipnja   2009.   prefektura   Francuske   Gvajane   izdala   je podnositelju  zahtjeva  "posjetiteljsku"  dozvolu  boravka  koja  je  vrijedila godinu  dana,  ali  mu  nije davala  pravo  na  rad. Istragom  je  utvrđeno  da  su vlasti   "posjetiteljsku"   dozvolu   izdali   greškom.   Dana   23.   rujna   2009. podnositelju   zahtjeva   izdana   je   nova   boravišna   dozvola   iz   razloga "privatnog i obiteljskog života". Antidatirana je do lipnja 2009. na godinu dana i pružala mu je pravo na rad. Ta  mu  dozvola  boravka  nije  obnovljena  nakon  isteka  15.  lipnja  2010. zbog  problema  s  dokumentima  koji  su  bili  potrebni  za  njezinu  obnovu. Dana  14.  listopada  2010.  podnositelju  zahtjeva  izdana  je  nova  dozvola boravka s datumom od 16. lipnja 2010. do 15. lipnja 2011., a nakon toga je obnovljena  do  15.  lipnja  2012.  Podnositelj  zahtjeva  sada  ima  obnovljivu dozvolu boravka iz razloga "privatnog i obiteljskog života".
 II. MJERODAVNO DOMAĆE PRAVO I PRAKSA

Francuska Gvajana  je  francuski  prekomorski  departman  i  regija. Članak 73. Ustava određuje da se u prekomorskim departmanima i regijama automatski  primjenjuju  francuski  zakoni,  iako  se  isti  mogu  prilagoditi posebnim  karakteristikama  i  ograničenjima  u  tim  teritorijima.  Što  se  tiče zakona o imigraciji, režim koji se primjenjuje u prekomorskim teritorijima je onaj predviđen Zakonom o  ulasku   i boravku stranaca i azilanata (CESEDA), s određenim izmjenama.
 A. Odredbe koje uređuju boravak stranaca

Mjerodavne odredbe CESEDA koje su vrijedile u to vrijeme glase kako slijedi:
Članak L. 313-11

“Ukoliko  njihova  prisutnost  ne  predstavlja  opasnost  javnom  poretku,  privremena dozvola boravka iz razloga ‘privatnog i obiteljskog života’ automatski će se izdati:

(1)  strancu, u godini nakon što napuni osamnaest godina, ... ukoliko barem jedan od njegovih roditelja ima privremenu ili stalnu dozvolu boravka...;

(2)  strancu, u godini nakon što napuni osamnaest godina, ... koji može na bilo koji način dokazati da od dobi od trinaest godina uobičajeno boravi u Francuskoj s barem jednim  zakonitim,  biološkim  ili  posvojenim  roditeljem  s  kojim  mu  je  srodstvo utvrđeno u skladu s uvjetima propisanim člankom L. 314-11; uvjeti iz članka L. 311-7 ne moraju biti ispunjeni; ...”

Članak L. 511-4

“Slijedeće osobe neće morati napustiti francuski teritorij, niti će se protiv njih izdati rješenje o protjerivanju, pod uvjetima ovog odjeljka:

(1)  ...;

(2)  Stranci  koji  mogu  na   bilo  koji  način  dokazati  da   su  redoviti  boravili  u Francuskoj od kad su imali trinaest godina; ...”

Ove odredbe   primjenjuju   se   na   čitavom   teritoriju   Francuske, uključujući u prekomorskim teritorijima.
 B. Mjera protjerivanja i žalba upravnom sudu

 1.Općenito primjenjiv zakon

U sporno  vrijeme  mjere  protjerivanja  bile  su  uređene  Knjigom  V CESEDA, uvedenom zakonom br. 2006-911 od 24. srpnja 2006. Uključivali su  obvezu  napuštanja  francuskog  teritorija  (članak  L.  511-1-I)  i  upravni progon (članak L. 511-1-II).
Stranac koji  ne  može  dokazati  da  je  zakonito ušao  u  Francusku  ili koji je ostao tamo protuzakonito i kojem nije mogao biti odobren ostanak po bilo  kojem  drugom  osnovu,  moglo  se  narediti  da  napusti  zemlju  posebice putem upravnog progona (članci L. 511-1 do L. 511-3 CESEDA).
Ukoliko je  strancu  određen  upravni  pritvor,  obavijestilo  bi  ga  se  o njegovim pravima i omogućila bi mu se pravna pomoć od strane udruge u pritvoru.  Ove  udruge  su  bile  pravne  jedinice  koje  su  zaključile  ugovore  s Ministarstvom  odgovornim  za  azile,  te  je  njihova  zadaća  bila  obavijestiti strance  i  pomoći  im  u  ostvarivanju  njihovih  prava.  2007.  godine  jedina prisutna  udruga  u  francuskim  upravnim  pritvorima  bila  je  CIMADE.  Od 2010. prisutne su  jos  četiri  udruge:  Malteški  red,  Udruga  Service  Social Familial Migrants (ASSFAM), France Terre d’Asile i Forum des Réfugiés.
Žalbe protiv  upravnog  progona  mogle  su  biti  podnesene  upravnog sudu  unutar  četrdeset  osam  sati  od  njihove  dostave  (članak  L.  512-2 CESEDA). Žalba je imala suspenzivan učinak na rješenje o progonu, ali nije sprečavalo pritvaranje stranca. Stranca se nije moglo protjerati prije isteka roka za žalbu ili – ukoliko je predmet upućen sudu – prije nego što taj sud donese  odluku  (članak  L.  512-3  CESEDA).  Odluka  o  zemlji  u  koju  se stranac  ima  protjerati  odvojena  je  od  same  odluke  o  progonu.  Ukoliko  je podnesena žalba i protiv te odluke kao i protiv odluke o progonu, žalba je također imala suspenzivan učinak (članak L. 513-3 CESEDA).
Žalba je imala oblik zahtjeva za sudskom kontrolom te se njome nije razmatralo pitanje naknade štete. Odluka upravnog suda se stoga isključivo odnosila na zakonitost odluke o protjerivanju. Sud je razmatrao razmjernost razloga javnog poretka s temeljnim slobodama na koja se stranac pozivao. Prilikom  razmatranja  žalbe  protiv  odluke  kojom  se  određivalo  u  koju  se zemlju  stranac  imao  protjerati,  sud  je  razmatrao  suglasnost  s  člankom  3. Konvencije. Također je razmatrao razmjernost cilja koji se progonom imao postići  s  privatnim  ili  obiteljskim  životom  stranca  zaštićenog  člankom  8. Konvencije.
Upravni sud morao je donijeti svoju odluku unutar sedamdeset dva sata.
Žalba protiv presude upravnog suda mogla se podnijeti predsjedniku žalbenog  upravnog  suda  koji  je  bio  mjesno  nadležan  ili  osobi  koju  on delegira.  Takva  žalba  nije  imala  suspenzivan  učinak  (članak  R.  776-19 Zakona o upravnim sudovima).
Posljedice ukidanja   odluke   o   upravnom   progonu   propisane   su člankom L. 512-4 CESEDA. Kao prvo, prekinuo bi se bilo kakav upravni ili kućni pritvor. Strancu bi se izdala privremena dozvola boravka dok upravne vlasti ne bi razmotrile njegov ili njezin predmet. Konačno, sudac nadležan za   protjerivanje   ne   bi   jednostavno   poslao   stranca   upravnim   vlastima; sukladno članku L. 911-2 Zakona o upravnim sudovima također bi naredio prefektu da odluči da li je osoba imala pravo na dozvolu boravka “neovisno o  tome  da  li  ju  je  zatražila”  te  bi  odredio  rok  u  kojem  bi  se  situacija konkretnog  stranca  imala  razmotriti  (vidi  primjerice  Conseil  d’Etat,  13. listopada 2006., zahtjev br. 275262, M. Abid A.).
Međutim, presuda upravnog suda kojom se ukida odluka o progonu nije obvezivala  prefekta  na  izdavanje  dozvole  boravka,  budući  da  se  nije odnosila na ukidanje odluke o odbijanju izdavanja iste (vidi vodeću presudu Conseil  d’Etat  od  22.  veljače  2002.,  zahtjev  br. 224496,  Dieng,  koju  su slijedile  i  druge).  Ovo  se  pravilo  primjenjivalo  čak  i  kad  se  odluka  o ukidanju  rješenja  o  progonu  temeljila  na  materijalnim  razlozima,  kao  na primjer  na  povredi  članka  8.  Konvencije.  Prema  sudskoj  praksi,  ponovno razmatranje osobne situacije pojedinca bilo je dostatno za potpuno izvršenje odluke  o  ukidanju  rješenja  o  progonu  koje  se  temeljilo  na  materijalnim razlozima. Međutim, načelo  res judicata  onemogućavalo je  upravne  vlasti od  izdavanja  novog rješenja  o  progonu  na  temelju istih  razloga  bez  da  se mogla vidjeti ikakva promjena u okolnostima.
Ove su  odredbe   (vidi   st.  28.-36.   gore)  djelomično  izmijenjene Zakonom  br.  2011-672  od  16.  lipnja  2011.  o  imigraciji,  integraciji  i državljanstvu, koji je uskladio postupak protjerivanja neregularnih stranaca. Rješenja  prethodno  usvojena  u  sudskoj  praksi  koja  se  odnose  na  mjere upravnog progona općenito su primjenjiva na konkretnu situaciju.
2. Zakon koji se primjenjuje u Francuskoj Gvajani

Mjerodavne odredbe  CESEDA,  kako  su  bile  na  snazi  u  sporno vrijeme, glasile su kako slijedi:
Članak L. 514-1

“Za  potrebe  ovog dijela,  u  Francuskoj  Gvajani  i  Saint  Martinu  primjenjivat  će  se iduće odredbe:

(1)  Ukoliko  tako  zahtijeva  konzularna  vlast,  rješenje  o  progonu  neće  se  izvršiti jedan čitav dan od uručenja;

(2)  Bez  obzira  na  odredbe  prethodnog  stavka,  stranac  kojemu  je  naređeno  da napusti francuski teritorij ili protiv kojeg je doneseno rješenje o upravnom progonu i koji se žali upravnom sudu može istodobno zahtijevati i obustavu izvršenja.

Stoga  se  u Francuskoj  Gvajani i Saint Martinu ne  primjenjuju odredbe članaka  L. 512-1 i L. 512-2 do L. 512-4 [prema kojima se rješenje o progonu izdano od strane prefekta   može   napadati   pred   upravnim   sudom   unutar   četrdeset   osam   sati,   uz suspenzivan učinak na izvršenje tog rješenja].

Dakle, za  razliku  od  običnog  francuskog  prava  (vidi  st.  31.  gore), žalba upravnom sudu ne odlaže ovrhu rješenja o progonu. Ova je iznimka prvo  bila  uvedena  na  ograničeno  vrijeme,  ali  je  potom  postala  trajna  u Francuskoj Gvajani u skladu sa Zakonom o domovinskoj sigurnosti (Zakon br. 2003239 od 18. ožujka 2003.).
Ustavno vijeće  je  odobrilo ovu mjeru prilikom  razmatranja  njezine suglasnosti  s  francuskim  Ustavom  u  smislu  članka  61.  Ustava.  U  svojoj odluci br. 2003-467 od 13. ožujka 2003., razmatrajući suglasnost te mjere s člankom 73. Ustava, Ustavno vijeće je izjavilo: 
“Članci 141. i 142. [Zakona o domovinskoj sigurnosti] sadrže posebne odredbe ... koje su stalne u Francuskoj Gvajani i općini Saint Martin u Guadeloupeu; prema tim odredbama   odbijanje   izdavanja   dozvole   boravka   određenoj   skupini   stranaca   ne podnosi  se  na  mišljenje  odboru  za  boravišne  dozvole  predviđenom  člankom  12. quater  naredbe  od  2.  studenog  1945.,  a  žalba  protiv  rješenja  o  progonu  nema suspenzivan učinak.

Podnositelji  zahtjeva  tvrde  da  je  uvođenje  posebnog  režima  kao  stalnog  člancima 141. i 142. vrijeđalo ‘ustavom zajamčena prava i garancije poput prava na obranu’ te da isto premašuje prilagođavanje zakonodavstva prekomorskim departmanima koje je moguće prema članku 73. Ustava.

U  svrhu  uređenja  posebne  situacije  i  trajnih  poteškoća  vezanih  uz  međunarodno kretanje   osoba   u   departmanu   Francuske   Gvajane   kao   i   u   općini   Saint   Martin departmana  Guadeloupe,  parlament  je  zadržao  specijalni  režim  uveden  člancima 12. quater i 40.  naredbe  od  2.  studenog  1945.,  spomenutog  gore,  bez  remećenja ravnoteže koju zahtijeva Ustav između potreba javne politike i zaštite prava i sloboda zajamčenih Ustavom. Osobe na koje se to odnosi i dalje imaju pravo na žalbu protiv upravnih  mjera  te  pravo  na  podnošenje  hitnih  zahtjeva  upravnom  sudu.  Imajući  na umu posebne okolnosti koje su izravno vezane uz specifičan cilj jačanja borbe protiv nezakonite imigracije, zakonodavac nije povrijedio ustavno načelo jednakosti. Sporne prilagodbe nisu protivne članku 73. Ustava. ...”

Što se  tiče  protjerivanja  stranaca,  francusko  zakonodavstvo  sadrži sličnu  iznimku  u  još  šest  prekomorskih  departmana  i  regija  i  zajednica (Guadeloupe,  Mayotte,  Wallis  i  Futuna,  Saint-Barthelemy,  Saint-Martin, Francuska Polinezija) i Nova Kaledonija.
 C. Hitni zahtjevi

Zakonske odredbe  koje  se  odnose  na  obustavu  ovrhe  ili  na  zaštitu temeljnih   sloboda   (référé   suspension   ili   référé   liberté)   automatski   su primjenjive  u  Francuskoj  Gvajani  kao  i  bilo  gdje  drugo  u  Francuskoj. Mjerodavne odredbe Zakona o upravnim sudovima glase kako slijedi:
Članak L. 521-1

“Kad se podnese zahtjev za ukidanjem ili izmjenom upravne odluke, uključujući i odbijajuću  odluku,  sudac  za  hitne  zahtjeve  može  narediti  zastoj  ovrhe  te  odluke  ili nekih njezinih učinaka kada to nalaže hitnost predmeta i kada su izneseni razlozi koji, kako stoje dokazi, dovode u ozbiljnu sumnju zakonitost odluke.

Kad se donese odluka o zastoju ovrhe, što je brže moguće donijet će se i odluka o zahtjevu  za  ukidanjem  ili  izmjenom  upravnog  rješenja.  Zastoj  ovrhe  završit  će najkasnije kad se donese odluka o ukidanju ili izmjeni rješenja.” 

Članak L. 521-2

“Kad mu se podnese takav zahtjev kao hitan, sudac za hitne zahtjeve može narediti bilo  koju  mjeru  potrebnu  za  zaštitu  temeljne  slobode  koja  je  ozbiljno  i  očito nezakonito povrijeđena od strane jedinice javne vlasti ili privatnopravne organizacije odgovorne za upravljanje javnom službom u izvršenju svojih ovlasti. Sudac za hitne zahtjeve donijet će odluku unutar četrdeset osam sati.”

Razmatrajući slučaj koji se odnosi na Francusku Gvajanu, a koji mu je upućen  u  skladu  s  člankom  L.  521-1  Zakona  o  upravnim  sudovima, Conseil d’Etat je istaknuo:
“Hitnost predmeta opravdava zastoj ovrhe upravnog rješenja ukoliko bi ovrha istog na dovoljno ozbiljan način i neminovno ugrozila javni interes, situaciju podnositelja zahtjeva ili interese koje on nastoji zaštititi. Zadaća je suca za hitne zahtjeve kojem je dodijeljen  u  rad  zahtjev  za  zastoj  ovrhe  rješenja  da  se  ne  izda  boravišna  dozvola ocijeniti hitnost situacije i dali razloge, uzimajući u obzir neposredan utjecaj odbijanja izdavanja boravišne dozvole na praktičnu situaciju konkretnog pojedinca. Budući da članak L. 514-1 Zakona o ulasku i boravku stranaca i azilanata propisuje da se njegov članak L. 512-1 ne primjenjuje u Francuskoj Gvajani, žalba stranca protiv odbijanja izdavanja  boravišne  dozvole  i  odluke  da  napusti  francuski  teritorij  i  vrati  se  u određenu državu ne odlaže ovrhu te odluke o napuštanju francuskog teritorija”.

Conseil d’Etat u konkretnim je okolnosti nadalje zaključio da:
“mogućnost  ovrhe  izrečene  mjere  protjerivanja  u  bilo  kojem  trenutku  ...  može  se smatrati hitnom situacijom koja otvara mogućnost podnošenja zahtjeva sucu za hitne zahtjeve  u  svrhu odlaganja  ovrhe  o odbijanju izdavanja  dozvole  boravka  i odluke  o obvezi  napuštanja  francuskog  teritorija,  u  skladu  s  člankom  L.  521-1  Zakona  o upravnim sudovima.” (Conseil d’Etat, 9. studenog 2011., M. Takaram A., br. 346700, zbirka Lebon).

 D. Mišljenje br. 2008-9 Nacionalne komisije za policijsku etiku

Kao odgovor   na   pritužbu   podnesenu   dana   23.   siječnja   2008., Nacionalna   komisija   za   policijsku   etiku   (Commission   nationale   de déontologie  de  la  sécurité)  razmotrila  je  okolnosti  u  kojima  je  g.  C.D., brazilski državljanin, zaustavljen dana 12. studenog 2007. od strane jedinice za mobilnu istragu granične policije departmana Francuske Gvajane, uhićen i  pritvoren  sa  svrhom  progona,  te  je  potom  umro  šest  sati  nakon  što  je hospitaliziran u Cayennu.
U mišljenju  izdanom  1.  prosinca  2008.,  Nacionalna  komisija  za policijsku etiku je primijetila:
“postojanje  unutar  granične  policije  Francuske  Gvajane,  od  2006.  do  30.  siječnja 2008. – kad  su  dvije  patrolne  jedinice  odjela  za  mobilnu  istragu  bile  raspuštene  – radnih metoda i prakse procesuiranja osobnih podataka koje su, pod izlikom formalno legitimnih  postupaka,  sustavno  vrijeđale  sva  načela  kaznenog  postupka  i  posebice temeljna prava uhićenika, ... namjernim krivotvorenjem vremenskih podataka koji se spominju  u  njihovim  izvješćima,  ili  korištenjem  prethodno  ispunjenih  formulara kojima su se uhićenici ili pritvorenici odricali svojih prava prije nego su uopće imali priliku izraziti svoje želje po tom pitanju.

Zbog  sustavne   i  dugotrajne  prirode   ovih   povreda   zakona   ...  Komisija   čvrsto preporuča da ...se  poduzmu  disciplinske  mjere protiv svih  onih ...  koji su ih  potakli  ili proveli ili dozvolili da se nastave kroz toliko dugo vremena ...

Općenito, Komisija zahtijeva da se svi oni koji služe preko mora podsjete da:

...

u borbi protiv ilegalne imigracije broj učinkovitih vraćanja koje zahtijeva centralna vlast ni na koji način ne smije utjecati na kvalitetu i zakonitost postupaka;

i  koji  god  se  pravni  koraci  poduzmu  nakon  uhićenja  –  zadržavanje,  provjera identiteta, upravni pritvor – dotične osobe imaju određena prava o kojima je policijska dužnost obavijestiti ih u praksi na jeziku koji razumiju kako bi ih se dovelo u situaciju da mogu učinkovito, a ne samo prividno, ostvariti svoja prava.”

III.  MJERODAVNI MEĐUNARODNI INSTRUMENTI I PRAKSA

 A. Instrumenti Vijeća Europe

 1. Odbor ministara

Dana 4.   svibnja   2005.   Odbor   ministara   usvojio   je   "Dvadeset smjernica  o  prisilnom  povratku"  (Twenty  guidelines  on  forced  return). Mjerodavne smjernice glase kako slijedi:
“Smjernica 2.  Usvajanje odluke o progonu

Rješenja o progonu mogu se donijeti samo na temelju zakonito donesene odluke.

1. Rješenje o progonu donijet će  se  tek nakon  što su  vlasti  države  razmotrile  sve relevantne podatke koji su im dostupni i kad su uvjerene, koliko se to može razumno očekivati, da ovrha rješenja ne bi osobu koju se ima protjerati izložila:

 a. stvarnom riziku   pogubljenja   ili   mučenja,   nečovječnog   ili   ponižavajućeg ponašanja ili kazne;

 b. stvarnom riziku ubojstva ili  nečovječnog ili ponižavajućeg ponašanja  od strane privatnih osobe, ukoliko vlasti države u koju se ima protjerati, stranke ili organizacije koje kontroliraju tu državu ili bitan dio njezina teritorija, uključujući i međunarodne organizacije, nisu u mogućnosti ili ne žele pružiti prikladnu i učinkovitu zaštitu; ili

 c. drugoj situaciji koja bi prema međunarodnom pravu ili domaćem zakonodavstvu opravdavala pružanje međunarodne zaštite.

2. Rješenje o  progonu  izdat  će  se  tek  nakon  što  država   primateljica,  nakon razmatranja  svih  dostupnih  mjerodavnih  informacija  odluči  da  je  svako  miješanja  s privatnim i/ili obiteljskim životom razmjerno te da ispunjava legitiman cilj.

...

Smjernica 5. Pravni lijek protiv rješenja o progonu

1. U samom rješenju o progonu ili u postupku koji do njega vodi, osoba na koju se isti odnosi imat će na raspolaganju učinkovito pravno sredstvo pred nadležnom vlasti ili tijelom koje se sastoji od nepristranih i nezavisnih članova. Takva nadležna vlast ili tijelo moći  će  ponovno  razmotriti  napadano  rješenje  o  progonu,  kao  i  privremeno odložiti njegovu ovrhu.

2. Pravno sredstvo sadržavat će procesna jamstva kao i slijedeće karakteristike:

–  rokovi za ulaganje takvog pravnog sredstva neće biti nerazumno kratki;

–  pravno će sredstvo biti dostupno, što posebice znači da ukoliko osoba u pitanju nema dovoljno sredstava za nužan pravni savjet, imat će pravo na besplatnu pravnu pomoć u skladu s mjerodavnim pravilima domaćeg prava kojima se ista uređuje;

–  ukoliko osoba koja se progoni tvrdi da bi joj progon mogao povrijediti njegova ili njezina ljudska prava sukladno smjernici 2.1, pravno sredstvo treba osigurati pomno ispitivanje takve tvrdnje.

3. Ulaganje pravnog  sredstva  trebalo  bi  imati  suspenzivan  učinak  ukoliko  osoba koja  se  progoni  iznese  uvjerljivu  tvrdnju  kako  bi  njegova  ili  njezina  ljudska  prava mogla biti povrijeđena kao što je navedeno u smjernici 2.1.”

 2. Komesar za ljudska prava

Komesar za  ljudska  prava  izdao  je  preporuku  koja  se  odnosi  na prava stranaca koji žele ući u neku od država članica Vijeća Europe kao i na ovrhu rješenja o progonu (CommDH(2001)19). Ova preporuka od 19. rujna 2001. uključuje slijedeći odlomak:
“11.  Neophodno je  da pravno sredstvo u smislu članka  13. EKLJP  bude  ne samo zajamčeno  zakonom  već  dostupno  i  u  praksi  kad  osoba  tvrdi  da  su  nadležne  vlasti povrijedile ili bi mogle povrijediti pravo zajamčeno EKLJP-om. Pravo na učinkovito pravno  sredstvo  mora  biti  dostupno  svakome  tko  želi  osporiti  odluku  ili  rješenje  o protjerivanju. Ono mora imati suspenzivan učinak na ovrhu rješenja o progonu, barem u slučajevima u kojima se tvrdi navodna povreda članaka 2. ili 3. EKLJP.”

B. Direktiva 2008/115/EZ  Europskoga  parlamenta  i  Vijeća  od  16. prosinca 2008. o zajedničkim standardima i postupanjima država članica  u  vezi  s  vraćanjem  osoba  trećih  zemalja  čiji  je  boravak nezakonit ("Direktiva o vraćanjima")

Mjerodavni dijelovi  članaka  5.,  12.  i  13.  ove  direktive  glase  kako slijedi:
Članak 5

“Non-refoulement, najbolji interesi djeteta, obiteljski život i zdravstveno stanje

Prilikom provedbe ove direktive države članice će uzeti u obzir:

(a)  najbolje interese djeteta;

(b)  obiteljski život;

(c)  zdravstveno stanje državljana treće države o kome se radi, kao i poštivanje načela non-refoulement.”

Poglavlje III

POSTUPOVNE GARANCIJE

Članak 12.

“Oblik

1. Rješenje o  protjerivanju  te,  ukoliko  je  izdana,  odluka  o  zabrani  ulaska  bit  će izdane  u pisanom obliku i sadržavat će  činjenične  i pravne  razloga  kao i podatke  o dostupnim pravnim lijekovima.

...”

Članak 13.

“Pravni lijekovi

1. Državljanin treće  države  imat  će  na  raspolaganju  učinkovito  pravno  sredstvo kako  bi  se   mogao  žaliti  ili  tražiti  sudsku   kontrolu  odluka   koje  se  odnose  na protjerivanje, kako je navedeno u članku 12(1), pred nadležnim sudom ili upravnim tijelom ili nadležnim organom koji se sastoji od nezavisnih i nepristranih članova.

2. Tijelo ili  organ  spomenut  u  stavku  1.  imat  će  mogućnost  ponovno  razmotriti odluke  koje  se  odnose  na  progon,  kao  što  je  navedeno  u  članku  12(1),  uključujući mogućnost  privremenog  odlaganja  njegove  ovrhe,  osim  ukoliko  je  takvo  odlaganje već predviđeno domaćim pravom. ...”

 C. Zaključna očitovanja   Odbora   za   ljudska   prava   Ujedinjenih naroda o četvrtom periodičkom izvještaju o Francuskoj

U skladu   s   člankom   40.   Međunarodnog   pakta   i   građanskim   i političkim  pravima,  dana  9.  i  10.  srpnja  2008.  Odbor  za  ljudska  prava razmotrio  je  četvrti  periodički  izvještaj  o  Francuskoj  (CCPR/C/FRA/4). Dana      22.      srpnja      2008.,      usvojio      je      zaključna      očitovanja (CCPR/C/FRA/CO/4) o tom izvješću, koja su navodila slijedeće:
“...  osobe  protjerane  iz  prekomorskog teritorija  Mayotte, uključujući nekih 16,000 odraslih i 3,000 djece godišnje, kao i iz Francuske Gvajane, nemaju pravo žalbe sudu

...

Država  ugovornica  trebala  bi  osigurati  da  se  protjerivanje   stranih  državljana, uključujući   i   tražitelje   azila,   ocjenjuje   u   pravičnom   postupku   koji   učinkovito isključuje stvarni rizik da bi bilo koja osoba bila izložena povredama ljudskih prava nakon njegova ili njezina vraćanja.

Nedokumentirani strani državljani i tražitelji azila moraju se pravilno obavijestiti o svojim pravima, uključujući i o pravu na traženje azila, uz pristup besplatnoj pravnoj pomoći.  Država  ugovornica  trebala  bi  također  osigurati  da  svi  pojedinci  podvrgnuti rješenju o protjerivanju imaju primjeren rok za pripremu zahtjeva za azil uz zajamčen pristup  prevoditelju  kao  i  pravo  na  žalbu  sa  suspenzivnim  učinkom.”  (zadnja  dva odlomka su u izvornom tekstu masno otisnuta). ”

PRAVO

I. OPSEG PREDMETA PRED VELIKIM VIJEĆEM

U svojim podnescima Velikom vijeću Vlada je izjavila preliminarni prigovor koji  se  odnosi  na  članak  8.  Konvencije.  Međutim,  u  svojoj  je presudi  od  30.  lipnja  2011.  Vijeće  proglasilo  pritužbu  o  nepostojanju učinkovitog   pravnog   sredstva   (članci   13.   i   8.   Konvencije   zajedno) dopuštenom  i  pritužbu  o  neopravdanom  miješanju  s  pravom  podnositelja zahtjeva  na  poštivanje  njegova  privatnog  i  obiteljskog  života  (članak  8. Konvencije  samostalno)  nedopuštenom.  Vijeće  je  odbilo  potonju  pritužbu kao  nespojivu  ratione  personae  s  odredbama  Konvencije  budući  da  se podnositelja  zahtjeva  nije  moglo  smatrati  "žrtvom"  u  smislu  članka  34. Veliko  vijeće  će  stoga  razmotriti  samo  onu  pritužbu  koja  je  proglašena dopuštenom od strane Vijeća, budući da "predmet" koji je upućen Velikom vijeću   podrazumijeva   zahtjev   u   onom   dijelu   u   kojem   je   proglašen dopuštenim od strane Vijeća (vidi, među drugim autoritetima, K. i T. protiv Finske [GC], br. 25702/94, st. 140-141, ECHR 2001-VII, i Taxquet protiv Belgije [GC], br. 926/05, st. 61., ECHR 2010).
 II. NAVODNA POVREDA  ČLANKA  13.  U  SVEZI  S  ČLANKOM  8. KONVENCIJE

Podnositelj zahtjeva žalio se da nije imao učinkovito pravno sredstvo u francuskom pravu s obzirom na svoju pritužbu o nezakonitom miješanju s njegovim pravom   na   poštivanje   privatnog   i   obiteljskog   života   zbog njegovog protjerivanja u Brazil. Pozvao se na članak 13. Konvencije u svezi s člankom 8., koji glase kako slijedi:
Članak 8.

“1.  Svatko  ima  pravo  na  poštovanje  svoga  privatnog  i  obiteljskog  života,  doma  i dopisivanja.

2. Javna vlast se neće miješati u ostvarivanje tog prava, osim u skladu sa zakonom i ako je u demokratskom društvu nužno radi interesa državne sigurnosti, javnog reda i mira, ili  gospodarske  dobrobiti  zemlje,  te  radi  sprečavanja  nereda  ili  zločina,  radi zaštite zdravlja ili morala ili radi zaštite prava i sloboda drugih.”

Članak 13.

“Svatko čija su prava i slobode koje su priznate u ovoj Konvenciji povrijeđene ima pravo na djelotvorna pravna sredstva pred domaćim državnim tijelom čak i u slučaju kada su povredu počinile osobe koje su djelovale u službenom svojstvu.”

 A. Presuda Vijeća

U svojoj  presudi  od  30.  lipnja  2011.  Vijeće  je  primijetilo  da  je Upravni  sud  u  Cayennu  proglasio  nezakonitim  rješenje  o  protjerivanju protiv podnositelja zahtjeva dana 18. listopada 2008., gotovo devet mjeseci nakon što je on protjeran u Brazil. Također je primijetilo da mu nije izdana dozvola boravka na temelju koje je mogao zakonito boraviti u Francuskoj Gvajani sve do 16. lipnja 2009. Na temelju tih činjenica, Vijeće je smatralo da  se  u vrijeme  njegova  protjerivanja  u Brazil  postavljalo ozbiljno pitanje usklađenosti njegova progona s člankom 8. Konvencije. Zaključilo je da je podnositelj   zahtjeva   imao   "dokazivu"   pritužbu   u   smislu   članka   13. Konvencije  i  prakse  Suda.  Stoga  je  nastavio  s  razmatranjem  merituma pritužbe  i  učinkovitosti  pravnog  lijeka  dostupnog  u  Francuskoj  Gvajani. Zaključilo je da je  pravno sredstvo kojim  se  podnositelj zahtjeva  poslužio pred   Upravnim   sudom   u   Cayennu   omogućilo   ukidanje   rješenja   o protjerivanju   te   konačno   i   stjecanje   dozvole   boravka   iako   je,   zbog nedostatka  suspenzivnog  učinka,  podnositelj  zahtjeva  protjeran  prije  nego što  je  Upravni  sud  imao  prilike  razmotriti  njegov  slučaj.  Primijetilo  je  da protjerivanje  podnositelja  zahtjeva  nije  imalo  za  posljedicu  trajno  pucanje njegovih  obiteljskih  veza,  budući  da  se  imao  prilike  vratiti  u  Francusku Gvajanu  neko  vrijeme  nakon  deportacije  -  iako  u  početku  na  nezakonit način - te mu je izdana dozvola boravka. Imajući na umu, inter alia, slobodu procjene koju države uživaju u ovim pitanjima, Vijeće je zaključilo da nije došlo do povrede članka 13. Konvencije u svezi s člankom 8.
 B. Navodi stranaka pred Velikim vijećem

1. Vlada

(a)  Status žrtve podnositelja zahtjeva

Vlada je tvrdila da podnositelj zahtjeva više nije mogao tvrditi da je "žrtva" u smislu članka 34. Konvencije i prakse Suda.  Iznijeli  su  da  su  domaće  vlasti  priznale,  a  potom  i  ispravile  navodnu povredu   članka   13.   zajedno   s   člankom   8.   Konvencije   time   što   su podnositelju  zahtjeva  izdale  dozvolu  boravka.  Osim  toga,  unatoč  ovrsi rješenja o protjerivanju, Upravni je sud odlučio da bi odluku trebalo ukinuti, a nije jednostavno obustavio postupak, što je značilo da je pravno sredstvo bilo učinkovito.
Na glavnoj  je  raspravi  Vlada  također  ukazala  na  činjenicu  da  je  nezakonit  status  podnositelja  zahtjeva  u  Francuskoj  Gvajani  u  vrijeme njegova  uhićenja  bio  posljedica  njegovog  propusta,  budući  da  se  nije  bio prijavio  za  regulaciju  njegova  upravnog  statusa  iako  je  automatski  imao pravo na boravišnu dozvolu. Prema mišljenju Vlade, ovaj predmet se time jasno   razlikovao   od   predmeta   Gebremedhin   [Gaberamadhien]   protiv Francuske  (br.  25389/05,  ECHR  2007  II),  gdje  je  podnositelj  zahtjeva, državljanin Eritreje, zahtijevao ulazak u Francusku kao tražitelj azila. Da u tom predmetu nije bilo privremene mjere koju je odredio Sud, činjenica da žalba protiv odluke o zabrani ulaska u zemlju nije imala suspenzivan učinak bila  bi  onemogućila  domaće  vlasti  da  isprave  navodnu  povredu  članka  3. Konvencije.  Podnositelj  zahtjeva  u  tom  predmetu  je  dakle,  za  razliku  od podnositelja u ovom predmetu, imao dokazivu pritužbu.
(b)  Poštivanje članka 13. u svezi s člankom 8. Konvencije

Pozivajući se  na  praksu  Suda,  Vlada  je  tvrdila  da  učinkovitost pravnog sredstva u principu nije ovisila o suspenzivnosti njegova učinka u smislu  članka  13.,  osim  gdje  bi  mogle  nastati  "potencijalno  nepovratne posljedice" suprotne članku 3. Konvencije ili članku 4. Protokola br. 4. U konkretnom  slučaju  odluka  o  protjerivanju  podnositelja  bila  je  napadnuta pred  upravnim  sudom,  koji  ju  je  i  ukinuo  i  time  dozvolio  podnositelju zahtjeva povratak u Francusku Gvajanu. Podnositelj zahtjeva je stoga imao na raspolaganju učinkovito pravno sredstvo. Vlada je naglasila da obiteljske veze   podnositelja   zahtjeva   nisu   bile   trajno   prekinute   te   da   njegovo protjerivanje nije imalo nikakvih nepovratnih posljedica. U vrijeme njegova protjerivanja  podnositelj  zahtjeva  imao  je  osamnaest  godina,  nije  bio  u braku niti je imao djece te je bio dobrog zdravlja. Vraćen je u zemlju u kojoj su živjeli njegovi baka i djed te se nekoliko mjeseci kasnije mogao vratiti u Francusku Gvajanu i nastaviti svoj život tamo bez ikakvih prepreka. Slijedi da je, prema mišljenju Vlade, podnositelj zahtjeva imao učinkovito pravno sredstvo. Nadalje,   Vlada   je   smatrala   da   je   Vijeće   zauzelo   a   priori   pristup, smatrajući da miješanje vlasti u prava zaštićena člankom 8. nije u principu bilo nepovratno, osim ukoliko je osoba u pitanju tragično završila ili je bila posebice ranjiva. Vlada je međutim  tvrdila da bi takvi specifični slučajevi potpadali   pod   članak   3.   i   da   bi   pravno   sredstvo   automatski   imalo suspenzivan učinak. Slučaj podnositelja zahtjeva nesumnjivo je potpadao u polje  primjene  članka  8.  te  je  ilustrirao  načelo  nepostojanja  potencijalno nepovratnih učinaka.
Prema podnesku  Vlade,  podnositelj  zahtjeva  nije  pokazao  kako  bi miješanje  s  pravom  na  poštivanje  privatnog  ili  obiteljskog  života  moglo imati   nepovratne   posljedice.   Iako   je   njegov   protuzakonit   povratak   u Francusku Gvajanu bio riskantan, činjenica da je prekršio zakon bez čekanja na  odluku  upravnog  suda  po  njegovoj  žalbi  bila  je  isključivo  njegova odgovornost. Konačno, Vlada je ukazala da je poslije presude domaćeg suda podnositelju  zahtjeva  izdana  privremena  dozvola  boravka.  Činjenica  da vlasti nisu bile u mogućnosti izdati mu prvu dozvolu boravka prije 16. lipnja 2009. bila je krivnja samog podnositelja zahtjeva, budući  da nije  dostavio potrebne  papire  niti  se  potrudio  regulirati  svoj  status  kad  je  na  to  bio pozvan.       
Vlada je  tvrdila  da  je  iznimka  koja  se  primjenjivala  u  Francuskoj Gvajani potpadala u slobodu diskrecije koju su uživale države glede načina na koji su ispunjavale svoje obveze pod člankom 13. Konvencije. Iznimka načela  suspenzivnog  pravnog  sredstva  opravdana  je  posebnim  pritiskom ilegalne  imigracije  u  Francuskoj  Gvajani.  Ilegalna  imigracija  i  kriminalne mreže  koje  su  ju  olakšavale  bile  su  ohrabrene  posebnom  topografijom teritorija,  koja  je  granice  činila  propusnim  i  nemogućim  učinkovito  štititi. Štoviše, uzimajući u obzir veliki broj rješenja o protjerivanju koje je izdavao prefekt  Francuske  Gvajane,  uvođenje  automatski  suspenzivnog  pravnog sredstva moglo bi preopteretiti upravne sudove i imati negativan učinak na pravilno djelovanje pravosuđa. Iznimka je također bila opravdana potrebom održavanja određene ravnoteže u Francuskoj Gvajani i bliskim bilateralnim vezama Francuske i susjednih država.
U svakom slučaju, iako nije bilo automatski suspenzivnog pravnog sredstva, često  su  se  koristili  hitni  zahtjevi  za  zastoj  ovrhe,  kao  što  je  to učinio  i  podnositelj  zahtjeva.  Na  raspravi  je  Vlada  ukazala  da  je  presuda Conseil  d’Etat  po  ovom  pitanju  bila  recentna  i  da  se  njezino  točno  polje primjene  tek  imalo  odrediti.  Presuda  je  davala  sucu  za  hitne  zahtjeve nadležnost  zastoja  ovrhe  rješenja  o  protjerivanju  ukoliko  je  postojao  rizik njegove  provedbe  u bilo kojem  trenutku ali i  ozbiljni  razlozi  za  sumnju u njegovu zakonitost (vidi st. 43. i 44. gore).
U pogledu  pitanja  da  li  je  praksa  Suda  bila  dosljedna,  Vlada  je navela da jeste. Nije bilo potrebe za suspenzivnim pravnim sredstvom kad se članak 13. razmatrao u svezi s člankom 8. U takvim slučajevima Sud je poduzimao detaljnu analizu razmjernosti protjerivanja s obzirom na cilj koji se  želio  postići.  Pritom  je  Sud  primjenjivao  kriterije  ustanovljene  svojom praksom  (primjerice,  Boultif  protiv  Švicarske,  br.  54273/00,  ECHR  2001 IX).    Dakle,   učinkovitost    pravnog   sredstva    nije    ovisila    o   njegovu suspenzivnom  učinku.  Na  raspravi  je  Vlada  dodala  da  bi  promjena  ovog načela dovela u pitanje dosljednost i jasnoću prakse Suda.
Vlada je zaključno pozvala Sud da potvrdi presudu kakvu je usvojilo Vijeće.
2. Podnositelj zahtjeva

(a)  Status žrtve

Podnositelj zahtjeva  naveo  je  da  je,  poput  ranije  citiranog  slučaja Gebremedhin,  još  uvijek  mogao  tvrditi  da  je  žrtva  u  smislu  članka  34. Konvencije. Prema njegovu mišljenju, navodna povreda članka 13. u svezi s člankom  8.  Konvencije  već  se  dogodila  prije  trenutka  u  kojem  je  upravni sud donio svoju presudu. Na raspravi je objasnio da je u vrijeme uhićenja i protjerivanja tek bio napunio osamnaest godina te da je prema francuskom zakonu trebao do lipnja 2007. imati priliku regulirati svoju situaciju (vidi st.26. i 27. gore). Unatoč tome je bio protjeran te je bio izložen riziku plaćanja krijumčaru kako bi se nezakonito vratio u Francusku Gvajanu. Pozivajući se na zaključak Vijeća u svojoj presudi, podnositelj zahtjeva je naveo kako je njegova pritužba bila dokaziva i kako je u vrijeme njegova protjerivanja predstavljala ozbiljno pitanje.
(b)  Poštivanje članka 13. u svezi s člankom 8. Konvencije

Podnositelj zahtjeva  kritizirao  je  zakonsku  iznimku  u  Francuskoj Gvajani koja ga je lišila učinkovitog pravnog sredstva za iznošenje njegove pritužbe pod člankom 8. Konvencije.
Objasnio je da, suprotno odluci Vijeća, povreda prava na privatni i obiteljski život   može   imati   potencijalno   nepopravljive   posljedice   u slučajevima deportacije stranaca. U njegovom slučaju posljedice su mogle biti  nepovratne,  a  psihološki  su  to  i  bile.  Iste  se  nisu  mogle  utvrđivati  ex post facto u svjetlu njegove sreće da se uspio vratiti u Francusku Gvajanu nakon nezakonitog protjerivanja. Također nije bilo prihvatljivo da je morao platiti  krijumčaru  da  ga  vrati  u  Francusku  Gvajanu,  uz  veliki  rizik  za samoga  sebe,  iz  razloga  što  je  vlastima  trebalo  dvije  godine  da  provedu sudsku  odluku  umjesto  tri  mjeseca  koliko  im  je  bilo  određeno.  Prema riječima  podnositelja  zahtjeva,  činjenica  da  mu  je  trebalo  dvije  godine  da dobije  dozvolu  boravka  bila  je  posljedica  "napetih"  odnosa  s  upravnim vlastima  koje  su  ga  tražile  razne  dokumente,  od  kojih  neki  nisu  bili relevantni.
Podnositelj zahtjeva   naglasio   je   stvarnu   situaciju   u   Francuskoj Gvajani,  gdje  se  godišnje  protjeruje  deset  od  četrdeset  tisuća  prisutnih ilegalnih   stranaca.   Takve   su   brojke   onemogućavale   razmatranje   svake pojedine   situacije   prije   protjerivanja.   Većina   odluka   o   protjerivanju izvršavalo se unutar četrdeset osam sati, uz vrlo površnu formalnu provjeru, te su jednostavno bile grupno potpisivane, kao što je utvrđeno istragom koju je provela Nacionalna komisija za policijsku etiku (vidi st. 45 . i 46. gore). Odnosile  su  se  na  sve  vrste  slučajeva,  uključujući  roditelje  koji  su  morali napustiti  svoju  djecu,  a  koja  su  potom  stavljena  pod  skrbništvo,  time nepopravljivo narušavajući njihov obiteljski život. Potencijal nepopravljivih posljedica bio je veći u tome što vlasti niti sudovi nisu provodili prethodne provjere.
Podnositelj zahtjeva    potom    se    osvrnuo    na    praksu    Suda    o međunarodnoj   otmici   djece,   prema   kojoj   protek   vremena   može   imati nepopravljive  posljedice  za  odnose  između  djeteta  i  roditelja  s  kojim  to dijete nije živjelo. Tvrdio je da bi se takav pristup također mogao primijeniti na slučajeve protjerivanja stranaca.
Nadalje, uvjet  za  suspenzivni  učinak  pravnog  sredstva  u  svezi  s pritužbom  pod člankom 8. bio bi  dosljedan općem  trendu u praksi  koji  je postavljen u predmetu Čonka protiv Belgije (br. 51564/99, ECHR 2002 I) te bi nadalje i ojačao načelo supsidijarnosti uloge Suda.
Podnositelj zahtjeva   također   je   naveo   kako   sloboda   diskrecije ostavljena državama u ovim stvarima nije opravdavala pravnu iznimku koja se  primjenjivala  u Francuskoj  Gvajani  s obzirom  na  obvezu  Francuske  da štiti Konvencijom zajamčena prava.
Konačno, podnositelj zahtjeva izjavio je kako je presuda Vijeća bila protivna pravu Europske unije, posebice Direktivi 2008/115/EC Europskog parlamenta i Vijeća.
3. Groupe d’information  et  de  soutien  des  immigrés  (GISTI),  Ligue française  des  droits  de  l’homme  et  du  citoyen  (LDH)  and  Comité inter-mouvements auprès des évacués (CIMADE), umješači

U zajedničkom podnesku umješači su objasnili kako su u pitanjima prava imigranata  francuski  prekomorski  teritoriji  sadržavali  iznimke  u usporedbi sa zakonom primjenjivim u kopnenoj Francuskoj. Ti su teritoriji u praksi  bili  područja  testiranja  imigracijske  politike  i  policijskih  mjera. Primjerice u Francuskoj Gvajani, za razliku od kopnene Francuske, policija je  mogla  provesti  opće  provjere  identiteta  bez  prethodnog  odobrenja  od strane    državnog    odvjetništva.    Uvjeti    pritvornih    centara    bili    su nezadovoljavajući i protjerivanja iz Francuske Gvajane obavljana su brzo i masivno.  Primjerice  2010.  pritvoreno  je  6,073 osoba  u  centrima  koji  su imali  kapacitet  od  38  mjesta,  a  4,057  je  protjerano  nakon  što  su  držani  u pritvoru prosječno 1.4 dana. U istoj godini samo je 717 (11.8%) od 6,073 pritvorenih osoba izvedeno pred suca za slobodu i pritvor. Prema podnesku umješača  takvi  su  podaci  u  potpunosti  rezultat  nedostatka  suspenzivnog pravnog    sredstva    na    štetu    temeljnih    prava    i    sloboda    zaštićenih Konvencijom.     Takav     nedostatak     suspenzivnog     pravnog     sredstva primjenjivao se čak i na strance koji su se žalili na povrede članka 2. i 3. Konvencije ili članka 4. Protokola br. 4. - bez obzira na praksu Suda.
Cilj tih  iznimki  suspenzivnog  učinka  postupka  –  kao  i  policijskih metoda koje se koriste – bio je olakšanje postupka protjerivanja nezakonito prisutnih  stranaca.  Policijske  metode  koje  su  se  koristile  kritizirala  je  i Nacionalna   komisija   za   policijsku   etiku,   koja   je   razmatrala   nekoliko ozbiljnih slučajeva u 2008.-oj (uključujući smrt osobe koja je bila držana u policijskoj   stanici   i   upravnom   pritvoru).   Postotak   progona   pritvora   u Cayennu  bio  je  80%  (u  usporedbi  s  20  do  30%  u  kopnenoj  Francuskoj). Protjerivanja su se često sastojala od prijevoza stranaca preko rijeke te nisu uzimala puno vremena (manje od četiri sata). Brazil je bio jedina država s kojom  je  Francuska  sklopila  ugovor  o  ponovnom  prihvatu  iz  Francuske Gvajane,  tako  da  je  bilo  moguće  protjerati  brazilske  državljane  bez  bilo kakvih formalnosti. Odlasci za Brazil organizirani su svaki dan i pojedinci su se držali toliko kratko da je bilo vrlo teško za CIMADE da im pomogne s pravnim formalnostima.
U praksi   se   velika   većina   protjerivanja   provodila   bez   sudskog nadzora  te  su  rješenja  o  vraćanju  bila  dostavljena  osobi  na  koju  su  se odnosila  i  izvršena  bez  ikakvih  pravih  proceduralnih  garancija  koje  bi pružale  mogućnost  kontrole  njihove  zakonitosti.  Primjerice,  CIMADE  je primijetio  da  su  neke  osobe  vraćene  –  nakon  podnošenja  žalbe  i  hitnog zahtjeva  za  zastoj  ovrhe  –  prije,  ili  u  nekim  slučajevima  nakon  što  bi pritvorski centar primio poziv za raspravu. Nakon protjerivanja pojedinca, njegov bi hitni zahtjev postao bespredmetan te bi sud obustavio postupak.
Pritvorenici su se često tražili od prefekta da ponovno razmotri svoju odluku. Iako je prefektura imala puno diskreciju u ovim pitanjima, ovo je bilo jedno od glavnih sredstava za CIMADE te je proizvelo dobre rezultate budući da je osobna situacija pritvorenika često bila ozbiljna.
U tom  je  kontekstu  CIMADE  ukazao  na  brojne  slučajeve  povreda privatnog  i  obiteljskog  života:  djeca  razdvojena  od  svojih  roditelja  i  na brzinu    stavljena    pod    brigu    stranaca,    prekid    školovanja,    razdiranje kućanstava, odvajanje roditelja od njihova djece, nasilni  prestanak dojenja majki malih beba, i tako dalje. Također je naveo tisuće djece koja su bila smještena u neprimjerene pritvorske centre i protjerana sama ili s njihovim roditeljima.
Zaključno, prema   mišljenju   umješača,   uvođenje   suspenzivnog pravnog  sredstva  protiv  rješenja  o  protjerivanju  bilo  je  prijeko  potrebno. Nedostatak  takvog  sredstva  izlagao  je  pojedince  riziku  znatne  i  ponekad nepopravljive  povrede  njihovih  temeljnih  prava  i  sloboda  i  dopuštao  je postojanje zakonskih iznimki na francuskom teritoriju koji je potpadao pod nadležnost Suda.
 C. Ocjena Suda

1. Status žrtve podnositelja zahtjeva

Sud smatra  da  je  preliminarni  prigovor  kojeg  je  istakla  Vlada  da podnositelj  zahtjeva  nema  status  žrtve  toliko  usko  povezan  s  meritumom njegove pritužbe da mu mora biti pridružen.
2. Poštivanje članka 13. u svezi s člankom 8. Konvencije

(a)  Mjerodavna opća načela

U slučajevima   koji   se   tiču   zakona   o   imigraciji   Sud   je   uvijek naglašavao  kako,  sukladno  međunarodnom  pravu  i  uz  preuzete  ugovorne obveze,  države  imaju  pravo  kontrolirati  ulazak,  boravak  i  protjerivanje stranaca. Konvencija ne jamči strancu pravo ulaska ili boravka u određenoj državi  te,  u  ispunjavanju  svoje  zadaće  održavanja  javnog  reda,  države ugovornice  imaju  pravo  protjerati  stranca  osuđenog  za  kaznena  djela. Međutim, njihove odluke u ovom području, u mjeri u kojoj mogu biti izvor miješanja  u pravo zaštićeno stavkom  1.  članka  8., moraju biti u skladu sa zakonom,  imati  legitiman  cilj  i  biti  neophodne  u  demokratskom  društvu (vidi Boultif, prethodno citirano, st. 46., i Üner protiv Nizozemske [GC], br.46410/99, st. 54., ECHR 2006 XII). Temeljem  članka  1.  Konvencije  primarna  odgovornost  za  provedbu  i izvršavanje  zajamčenih  prava  i  sloboda  leži  na  domaćim  vlastima.  Sustav pritužbi Sudu supsidijaran je nacionalnim sustavima koji štite ljudska prava. Ovakva  supsidijarna  priroda  proizlazi  iz  članka  13.  i  članka  35.  st.  1. Konvencije (vidi Kudła protiv Poljske [GC], br. 30210/96, st. 152., ECHR 2000 XI).
Sud je više puta naglasio da članak 13. Konvencije jamči dostupnost u domaćem   pravu   pravnog   sredstva   za   ostvarivanje   prava   i   sloboda zajamčenih Konvencijom u kojem god da su obliku zajamčena u domaćem pravnom poretku. Ovaj članak dakle zahtijeva postojanje domaćeg pravnog sredstva  koji  omogućava  nadležne  domaće  vlasti  da  razmatraju  "dokazive pritužbe" u smislu Konvencije i da osiguravaju odgovarajuću zaštitu. Opseg obveza   država   ugovornica   pod   člankom   13.   ovisi   o   prirodi   pritužbe podnositelja  zahtjeva  (vidi  Jabari  protiv  Turske,  br.  40035/98,  st.  48., ECHR  2000  VIII).  Međutim,  pravno  sredstvo  prema  članku  13.  mora  biti "učinkovito" u praksi i u zakonu (vidi Kudła, prethodno citirano, st. 157.).
Učinkovitost pravnog  sredstva   u   smislu  članka   13.  ne   ovisi   o povoljnom ishodu za podnositelja zahtjeva. Niti se pojam “vlasti” sadržan u toj odredbi nužno odnosi na sudsku vlast.    Unatoč  tome,  njegove  ovlasti  i procesne  garancije  koje  jamči  bitne  su  za  odlučivanje  da  li  je  određeno pravno  sredstvo  učinkovito  (vidi  Klass  i  ostali  protiv  Njemačke,  6.  rujna 1978., st. 67., Serija A br. 28). Ukoliko dotična “vlast” nije sudska, Sud će razmotriti  njegovu  nezavisnost  (vidi,  primjerice,  Leander  protiv  Švedske, 26. ožujka 1987., st. 77. i 81-83, Serija A br. 116, i Khan protiv Ujedinjenog Kraljevstva, br. 35394/97, st. 44-47, ECHR 2000 V) i procesna jamstva koje nudi   podnositeljima   zahtjeva   (vidi,   mutatis   mutandis,   Chahal   protiv Ujedinjenog   Kraljevstva,  15.   studenog  1996.,   st.   152-154,   Reports   of Judgments  and  Decisions  1996  V).  Isto  tako,  čak  i  ako  jedno  pravno sredstvo samo po sebi ne ispunjava u potpunosti uvjete članka 13., skupina nekoliko pravnih sredstava predviđenih domaćim pravom može imati takav učinak  (vidi  Rotaru  protiv  Rumunjske  [GC],  br.  28341/95,  st.  69.,  ECHR 2000 V).
Kako bi  bilo  učinkovito  u  smislu članka  13.  pravno  sredstvo  mora biti  dostupno  u  praksi  i  u  zakonu,  te  njegovo  korištenje  ne  može  biti neopravdano  spriječeno  aktima  ili  propustima  državnih  vlasti  (vidi  Çakıcı protiv Turske [GC], br. 23657/94, st. 112., ECHR 1999 IV).
Nadalje, mora  se  posvetiti  posebna  pažnja  brzini  samog  pravnog sredstva,  budući  da  nije  isključeno  kako  bi  prikladnost  pravnog  sredstva mogla biti umanjena njegovim prekomjernim trajanjem (vidi  Doran protiv Irske, br. 50389/99, st. 57., ECHR 2003 X).
Ako se pritužba sastoji u tome da bi protjerivanje pojedinca moglo izložiti stvarnom  riziku  postupanja  protivnog  članku  3.  Konvencije,  radi važnosti koju Sud pridaje toj odredbi kao i nepovratnoj prirodi zla koje se može nanijeti ukoliko se rizik mučenja ili nečovječnog postupanja ostvari, učinkovitost  pravnog  sredstva  za  potrebe  članka  13.  obavezno  zahtijeva strogo  razmatranje  svake  takve  pritužbe  od  strane  domaćih  vlasti  (vidi Shamayev  i  ostali  protiv  Gruzije  i  Rusije,  br.  36378/02,  st.  448.,  ECHR 2005  III),  nezavisno  i  rigorozno  ispitivanje  navoda  da  postoji  opravdana bojazan   stvarnog   rizika   postupanja   protivnog   članku   3.   (vidi   Jabari, prethodno citirano, st. 50.) i razumna brzina (vidi Batı i ostali protiv Turske, br.  33097/96  i  57834/00,  st.  136.,  ECHR  2004  IV).  U  takvom  slučaju učinkovitost   također   zahtijeva   da   dotična   osoba   ima   pristup   pravnom sredstvu    s    automatskim    suspenzivnim    učinkom    (vidi    Gebremedhin [Gaberamadhien], prethodno citirano, st. 66., i Hirsi Jamaa i ostali protiv Italije  [GC],  br.  27765/09,  st.  200.,  23.  veljače  2012.).  Ista  načela  se primjenjuju  kada  bi  protjerivanje  stranca  izložilo  stvarnom  riziku  povrede prava  na  život  zaštićenog  člankom  2.  Konvencije.  Konačno,  zahtjev  da pravno sredstvo mora imati automatski suspenzivan učinak potvrđen je i za pritužbe pod člankom 4. Protokola br. 4. (vidi Čonka, prethodno citirano, st.81-83, i Hirsi Jamaa i ostali, gore citirano, st. 206.).
S druge strana, ukoliko se protjerivanje osporava na temelju navodne povrede   privatnog   i   obiteljskog   života,   kako   bi   pravno   sredstvo   bilo učinkovito nije neophodno da ima automatski suspenzivan učinak. Unatoč tome,   u   pitanjima   imigracije,   gdje   postoji   dokaziva   tvrdnja   da   bi protjerivanje   moglo   povrijediti   pravo   stranca   na   poštivanje   njegovog privatnog i obiteljskog života, članak 13. u svezi s člankom 8. Konvencije zahtijeva   da   države   dotičnom   pojedincu   moraju   omogućiti   učinkovitu mogućnost žalbe protiv deportacije ili rješenja o odbijanju dozvole boravka te   razmatranje   relevantnih   pitanja   uz   prikladne   procesne   garancije   i temeljitost    prikladnog    domaćeg    foruma    koji    jamči    nezavisnost    i nepristranost  (vidi  M.  i  ostali  protiv  Bugarske,  br.  41416/08,  st.  122-132, 26. srpnja 2011.,   i,   mutatis   mutandis,   Al-Nashif   protiv   Bugarske,   br.50963/99, st.133., 20. lipnja 2002.). 
(b)  Primjena ovih načela u konkretnom slučaju

Sud primjećuje da se sporno pitanje odnosi na učinkovitost pravnih lijekova koje  je  podnositelj  zahtjeva  koristio  u  Francuskoj  Gvajani  u vrijeme njegova protjerivanja kako bi iznio svoju pritužbu pod člankom 8. Konvencije.   U   tom   smislu   Sud   smatra   potrebnim   naglasiti   da   je   u imigracijskim slučajevima poput onog podnositelja zahtjeva njegova jedina zadaća   razmotriti,  imajući   na   umu  načelo  supsidijarnosti,  učinkovitost domaćeg  postupka  i  uvjeriti  se  da  se  njome  poštuju  ljudska  prava  (vidi, mutatis  mutandis,  M.S.S.  protiv  Belgije  i  Grčke  [GC],  br.  30696/09,  st.286287,  ECHR  2011,  i  I.M.  protiv  Francuske  ,  br.  9152/09,  st.  136.,  2.veljače 2012.).
Sud dalje naglašava da članak 13. Konvencije ne ide toliko daleko da zahtijeva   bilo   kakav   određen   oblik   pravnog   sredstva   te   da   države ugovornice imaju slobodu diskrecije u ovom smislu (vidi Vilvarajah i ostali protiv  Ujedinjenog  Kraljevstva,  30.  listopada  1991.,  st.  122.,  Serija  A  br.215,   i   među   ostalim   autoritetima,   G.H.H.   i   ostali   protiv   Turske,   br.43258/98, st. 36., ECHR 2000 VIII).
U ovom je predmetu podnositelj zahtjeva iskoristio pravna sredstva koja su  mu  bila  na  raspolaganju  prije  njegova  protjerivanja  u  skladu  sa sustavom  koji  je  postojao  u  Francuskoj  Gvajani:  podnio  je  zahtjev  za sudskom  kontrolom  rješenja  o  protjerivanju  upravnom  sudu,  kao  i  hitan zahtjev za zastoj ovrhe; također je kasnije podnio i hitan zahtjev za zaštitu temeljne slobode.
Sud dakle  mora  utvrditi  da  li  je  podnositelj  zahtjeva  imao  na raspolaganju učinkovite garancije kako bi se zaštitio protiv ovrhe rješenja o protjerivanju koje je navodno vrijeđalo članak 8.
Sud kao  prvo  primjećuje  kronologiju  konkretnog  predmeta:  nakon što je  podnositelj  zahtjeva  uhićen ujutro dana  25. siječnja  2007. izdano je rješenje  o  njegovu  protjerivanju  i  stavljen  je  u  upravni  pritvor  u  10  sati ujutro  istog  dana,  a  protjeran  u  četiri  sata  popodne  idućeg  dana.  Dakle protjeran je iz Francuske Gvajane manje od trideset šest sati nakon uhićenja. Sud primjećuje, kao i podnositelj zahtjeva, da je obrazloženje rješenja o protjerivanju  izdano  od  prefekta  Francuske  Gvajane  bilo  vrlo  kratko  i stereotipizirano  (vidi  st.  17.  gore).  Sud  također  primjećuje  da  je  rješenje uručeno podnositelju zahtjeva odmah nakon njegova uhićenja. Ovi elementi ukazuju na  površnost  razmatranja  situacije  podnositelja  zahtjeva  od strane vlasti.
Sud također primjećuje da se stranke ne slažu oko razloga zbog kojih je naređeno   protjerivanje   podnositelja   zahtjeva.   Prema   tvrdnji   Vlade, nezakonita  situacija  podnositelja  zahtjeva  u  Francuskoj  Gvajani  bila  je posljedica   njegova   nemara,   jer   nije   nikad   poduzeo   korake   kojima   bi regulirao svoj upravni status. Podnositelj zahtjeva je, s druge strane, naveo da je tek bio napunio osamnaest godina te je još uvijek imao pravo regulirati svoj  status,  te  da  je  u  svakom  slučaju  bio  zaštićen  od  svakog  oblika protjerivanja s francuskog teritorija.
Kao što je naveo i podnositelj zahtjeva u svojoj prvoj žalbi domaćim sudovima  (vidi  st.  18.  gore),  Sud  primjećuje  da  je  bez  obzira  na  razloge svoje  nezakonite  situacije  u  trenutku  njegova  uhićenja  bio  zaštićen  prema francuskom pravu od bilo kojeg oblika protjerivanja (vidi članak L. 511-4 CESEDA-e). Do ovakvog je zaključka došao i Upravni sud u Cayennu koji je,   nakon   razmatranja   dokaza   koje   je   podnositelj   inicijalno   dostavio, proglasio rješenje o njegovu protjerivanju nezakonitim (vidi st. 23. gore).
Dakle, francuske su vlasti do 26. siječnja 2007. posjedovale dokaze da protjerivanje podnositelja zahtjeva nije bilo u skladu sa zakonom i da je moglo   predstavljati   nezakonito   miješanje   u   njegova   prava   zaštićena člankom 8. st. 2. Konvencije (vidi st. 18. gore). Kao i Vijeće, Veliko vijeće stoga  smatra  da  se  u  trenutku  protjerivanja  podnositelja  zahtjeva  u  Brazil postavlja
lo  ozbiljno  pitanje  usklađenosti  njegova  progona  s  člankom  8. Konvencije,  te  da  je  imao  "dokazivu"  pritužbu  u  tom  smislu  za  potrebe članka 13. Konvencije (vidi st. 53. gore).Nadalje, što  se  tiče  mogućnosti  podnositelja  zahtjeva  da  se  žali protiv  odluke  o  njegovu  protjerivanju,  Sud  primjećuje  da  se  uz  pomoć CIMADE-a  uspio  obratiti  Upravnom  sudu  u  Cayennu.  Prema  mišljenju Suda, taj je sud ispunjavao uvjete nezavisnosti, nepristranosti i  nadležnosti za razmatranje njegove pritužbe pod člankom 8.
Međutim, naglašava  da,  bez  obzira  na  pitanje  suspenzivne  prirode, kako  bi  pravno  sredstvo  bilo  učinkovito  i  kako  bi  se  izbjegao  bilo  kakav rizik arbitrarne odluke, mora doći do prave intervencije suda ili "nacionalne vlasti".
U ovom  slučaju  spis  predmeta  podnesen  nadležnoj  "nacionalnoj vlasti" nije bio pretjerano složen. Sud ponavlja da su podnesci podnositelja zahtjeva  sadržavali  jasno  obrazložene  pravne  razloge.  Žaleći  se  protiv rješenja o protjerivanju podnositelj zahtjeva je tvrdio da je ono bilo protivno Konvenciji kao i francuskom pravu. Pozvao se, između ostalog, na članak 511-4 CESEDA i podnio detaljne dokaze da je većinu svog privatnog i obiteljskog života proveo u Francuskoj Gvajani (vidi st. 18. gore), čime je pokazao da je  njegov  slučaj  bio  dovoljno  meritoran  da  opravda  detaljno razmatranje (vidi, mutatis mutandis, I.M. protiv Francuske, gore citirano, st.155.). Najvažnije  od  svega,  Sud  primjećuje  da  je  nakon  podnošenja  žalbe upravnom   sudu   dana   26.   siječnja   2007.   u   15.11   podnositelj   zahtjeva deportiran  u  Brazil  istoga  dana  u  16  sati.  Prema  mišljenju  Suda  kratko vrijeme koje je proteklo između ta dva čina isključilo je svaku  mogućnost da sud ozbiljno razmotri okolnosti i pravne argumente za i protiv povrede članka 8. Konvencije u slučaju ovrhe rješenja o protjerivanju. Rezultat svega bio je činjenica da žalba podnositelja zahtjeva i okolnosti koje  se  odnose  na  njegov  privatni  i  obiteljski  život  nisu  bile  učinkovito razmotrene  od  strane  niti  jedne  domaće  vlasti.  Imajući  na  umu  posebice kronologiju  činjenica  u  ovom  slučaju,  Sud  mora  primijetiti da  meritum njegove  žalbe  kao  ni  njegov  hitni  zahtjev  za  privremenom  mjerom  nikad nisu sudski razmotreni.
Iako je hitni postupak teoretski mogao predstavljati priliku za sud da razmotri argumente   podnositelja   zahtjeva   te,   ukoliko   je   potrebno,   da zaustavi ovrhu rješenja o protjerivanju, bilo kakva mogućnost da se to zaista i  dogodi  isključena  je  činjenicom  pretjerano  kratkog  vremena  između podnošenja njegova zahtjeva i ovrhe rješenja o protjerivanju. U biti je sudac za  hitne  zahtjeve  bio  nemoćan  da  učini  bilo  što  drugo  osim  da  proglasi zahtjev  neosnovanim.  Tako  je  podnositelj  zahtjeva  deportiran  jedino  na temelju odluke upravne vlasti. Prema tome, u okolnostima ovog slučaju Sud smatra da je žurba kojom je izvršeno  rješenje  o  protjerivanju  uzrokovala  praktičnu  neučinkovitost  i nedostupnost  postojećih  pravnih  sredstava.  Iako  je  Sud  svjestan  važnosti brzog pristupa pravnom lijeku, brzina ne bi smjela ići do te mjere da stvori prepreku  ili  neopravdano  onemogućavanje  korištenja  istog,  niti  bi  trebala biti važnija od njegove praktične učinkovitosti.
U svjetlu toga, Sud smatra da je način na koji je podnositelj zahtjeva protjeran bio  vrlo  brz,  čak  i  površan.  U  tim  okolnostima,  prije  nego  je deportiran, podnositelju zahtjeva nije pružena prilika da mu domaća vlast uz potrebna procesna jamstva dovoljno temeljito razmotre zakonitost rješenja o njegovu protjerivanju (vidi st. 79. gore).
Što se  tiče  zemljopisne  lokacije  Francuske  Gvajane  i  tamošnjeg velikog pritiska imigracije, Vlada je tvrdila da su te činjenice opravdavale iznimku  od  običnog  zakonodavstva  kao  i  način  na  koje  se  isto  tamo primjenjivalo. U okolnostima konkretnog predmeta Sud ne može prihvatiti takvu analizu. U svakom je slučaju svjestan potrebe država da se bore protiv nezakonite   imigracije   te   da   imaju   potrebna   sredstva   za   to,   ali   uz organiziranje  domaćih  pravnih  sredstava  na  način  da  dozvole  određena nacionalna ograničenja i situacije. Međutim,  iako  države  imaju  određenu  diskreciju  u  način  na  koji  će ispunjavati  svoje  obveze  iz  članka  13.  Konvencije,  ta  diskrecija  ne  smije kao   u   ovom   predmetu   imati   za   posljedicu   nemogućnost   podnositelja zahtjeva praktičnog pristupa minimalnim procesnim garancijama koje bi ga zaštitile od proizvoljne deportacije.
Konačno, što  se  tiče  opasnosti  preopterećenja  sudova  i  negativnih utjecaja   na   pravilno   djelovanje   pravosuđa   u   Francuskoj   Gvajani,   Sud ponavlja  da,  baš  kao  i  članak  6.  Konvencije,  članak  13.  nalaže  obvezu državama  ugovornicama  da  organiziraju  svoje  sustave  sudovanja  na  način da njihovi sudovi mogu ispunjavati svoje dužnosti. S time u svezi mora se posebno  naglasiti  i  važnost  članka  13.  u  očuvanju  supsidijarne  prirode Konvencijskog sustava  (vidi,  mutatis mutandis,  Kudła, prethodno citirano, st. 152., i Čonka, prethodno citirano, st. 84.).
U svjetlu svega gore navedenog, Sud nalazi da podnositelj zahtjeva nije imao pristupa u praksi učinkovitom pravnom sredstvu za svoju pritužbu pod člankom 8. Konvencije kada je trebao biti deportiran. Ova situacija nije ispravljena naknadnim izdavanjem boravišne dozvole.
Sud stoga mora  odbiti  preliminarni  prigovor  Vlade  koji  se odnosi na   gubitak   statusa   "žrtve"   podnositelja   zahtjeva   u   smislu   članka   34. Konvencije te zaključiti da je došlo do povrede članka 8. Konvencije.
III.  PRIMJENA ČLANKA 41. KONVENCIJE

Članak 41. Konvencije glasi:
“Ako  Sud  utvrdi  da  je  došlo  do  povrede  Konvencije  i  dodatnih  protokola,  a unutarnje pravo zainteresirane visoke ugovorne stranke omogućava samo djelomičnu odštetu, Sud će, prema potrebi, dodijeliti pravednu naknadu povrijeđenoj stranci.”

 A. Naknada štete

Podnositelj zahtjeva  potraživao  je  32,000  eura  (EUR)  na  ime materijalne štete, navodeći da bi taj iznos pokrio troškove njegova života u Brazilu tijekom sedam mjeseci te nezakonit povratak u Francusku Gvajanu. U ovu sumu također je uključio i naknadu štete za činjenicu da nije mogao pohađati stručni tečaj koji je trebao pohađati u vrijeme njegova protjerivanja kao dio uvjeta sudskog nadzora te za činjenicu da nije mogao raditi sve dok nije dobio dozvolu boravka za "privatni i obiteljski život".
Također je potraživao EUR 10,000 na ime nematerijalne štete.
Vlada je   te   sume   ocijenila   očito   pretjeranima.   Što   se   tiče materijalne   štete,   ukazala   je   da   se   navodna   povreda   odnosila   na protjerivanje  podnositelja  zahtjeva  u  Brazil,  a  ne  neizdavanje  dozvole boravka.   Stoga   u   tvrdili   da   nije   bilo   poveznike   između   činjenice   da podnositelj zahtjev nije mogao raditi te navodne povrede Konvencije. Vlada je objasnila da u sporno vrijeme podnositelj zahtjeva nije radio, ali nije ni tražio posao.
Što se  tiče  navodne  nematerijalne  štete,  Vlada  je  podnijela  da  bi pronalaženje   povrede   samo   po   sebi   predstavljalo   dostatnu   pravičnu naknadu.
Sud ne  vidi  uzročnu  vezu  između  utvrđene  povrede  i  navodno pretrpljene materijalne štete, te stoga odbija taj zahtjev.
Međutim, Sud  smatra  da  je  u  konkretnim  okolnostima  slučaja podnositelj zahtjeva morao pretrpjeti iskonsku tjeskobu i nesigurnost koji se ne mogu naknaditi isključivo pronalaženjem povrede. Stoga, odlučujući na temelju  pravičnosti  kao  što  zahtijeva  članak  41.,  dodjeljuje  podnositelj zahtjeva iznos od EUR 3,000 na ime nematerijalne štete.
 B. Troškovi i izdaci

Podnositelj zahtjeva  potraživao  je  EUR  2,500  na  ime  troškova  i izdataka    nastalih    pred    domaćim    sudovima.    Nije    dostavio    nikakve dokumente kao dokaz svog potraživanja. Što se tiče postupka pred Sudom, odvjetnik  podnositelja  zahtjeva  istaknuo  je  kako  njegov  klijent  nije  imao prihoda niti je imao mogućnost zaposlenja do 2009. Njegov odvjetnik mu je stoga  dao  predujam  za  troškove  i  takse  i  sastavio  odgovarajuće  fakture  – jednu za postupak pred Vijećem i jednu za postupak pred Velikim vijećem. Dostavio  je  Sudu  obje  fakture,  koje  su  sadržavale  detaljan  popis  svih troškova.  Prva  faktura  iznosila  je  EUR 14,960,  druga  EUR  7,120,  dakle ukupno EUR 22,080. Podnositelj zahtjeva također je objasnio da mu je za postupak pred Sudom bila pružena besplatna pravna pomoć.
Vlada je ove iznose smatrala nerazmjernima. U svezi s postupkom pred domaćim   sudovima,   tvrdila   je   da   traženi  iznosi   nisu   odgovarali kriterijima utvrđenim praksom Suda. Glede troškova i izdataka pred Sudom, Vlada je smatrala da bi EUR 3,000 bio razuman iznos koji bi pokrio nastale troškove, minus već primljena besplatna pravna pomoć.
Prema praksi Suda, naknada troškova i izdataka može se dodijeliti jedino ukoliko  su  isti  bili  stvarni  i  neophodni,  ali  i  opravdani  u  pogledu iznosa.  U  ovom  predmetu  Sud  odbija  zahtjev  u  za  troškovima  i  izdacima nastalim u domaćem postupku budući da nisu dostavljeni nikakvi računi.
Nadalje, sudeći prema njegovoj situaciji prvo kad je bio deportiran u Brazil, a potom kad nije imao dozvolu boravka na temelju koje je mogao raditi  u Francuskoj  Gvajani  do 2009., Sud nema  sumnju da  je  podnositelj zahtjeva  tijekom  tog  razdoblja  bio  bez  sredstava.  U  takvim  okolnostima smatra da bi se podnositelju zahtjeva trebao isplatiti iznos troškova koji mu je predujmio odvjetnik. Taj bi iznos međutim trebao uzeti u obzir da je Sud pronašao    povredu    Konvencije    u   pogledu    samo    jedne    od   pritužbi podnositelja  zahtjeva,  naime  one  pod  člankom  13.  Konvencije  u  svezi  s člankom 8. Prema članku 41. mogu se nadoknaditi samo oni troškovi koji su opravdani  u  pogledu  iznosa  te  koji  su  stvarno  i  neophodno  nastali  za podnositelja zahtjeva kako bi Sud pronašao povredu Konvencije. Sud stoga odbija  ostatak  potraživanja  za  troškove  i  izdatke  (vidi,  mutatis  mutandis, I.M. protiv Francuske, gore citirano, st. 171.).
U svjetlu  gore  navedenog  te  uzimajući  u  obzir  dokumente  koje posjeduje, Sud smatra razumnim dodijeliti podnositelju zahtjeva iznose od EUR  12,000  na  ime  troškova  i  izdataka  nastalih u  postupku  pred  Sudom. Što se tiče besplatne pravne pomoći, Sud primjećuje da iako je podnositelj zahtjev prvotno podnio zahtjev za istu, nije ispunio potrebne formalnosti za dodjelu  iste.  Stoga,  budući  da  mu  besplatna  pravna  pomoć  nikad  nije dodijeljena    za    postupak    pred    Sudom,    ne    mora    se    vršiti    odbitak odgovarajućeg iznosa.
 C. Zatezna kamata

 113. Sud smatra  primjerenim  da  se  zatezna  kamata  temelji  na  najnižoj kreditnoj stopi Europske središnje banke uvećanoj za tri postotna boda.

 

IZ TIH RAZLOGA SUD JEDNOGLASNO

Pridružuje meritumu  Vladin  preliminarni  prigovor  glede  pritužbe  pod člankom 13. Konvencije zajedno s člankom 8. i odbacuje ga; 
Presuđuje da  je  došlo  do  povrede  članka  13.  u  svezi  s  člankom  8. Konvencije; 
Presuđuje
(a)  da tužena država mora isplatiti podnositeljima zahtjeva, u roku od tri mjeseca, slijedeće iznose:

(i)  EUR 3,000 (tri tisuće eura), na ime nematerijalne štete, uvećane za sve poreze koji bi se podnositelju zahtjeva mogli zaračunati;

(ii)  EUR 12,000 (dvanaest tisuća eura), na ime troškova i izdataka, uvećanih  za  sve  poreze  koji  bi  se  podnositelju  zahtjeva  mogli zaračunati;

(b)  da  se  od  proteka  naprijed  navedena  tri  mjeseca  do  namirenja  na naprijed  navedene  iznose  plaća  obična  kamata  prema  stopi  koja  je jednaka   najnižoj   kreditnoj   stopi   Europske   središnje   banke   tijekom razdoblja neplaćanja, uvećana za tri postotna boda; 

Odbija preostali dio zahtjeva podnositelja za pravičnom naknadom.
 

Sastavljeno  na  engleskom  i  francuskom  i  objavljeno  na  javnoj  raspravi održanoj u Zgradi ljudskih prava u Strasbourgu dana 13. prosinca 2012.

Michael O’Boyle                                                                   Nicolas Bratza

Zamjenik Tajnika                                                                 Predsjednik

 

U skladu s člankom 45. st. 2. Konvencije u pravilom 74. st. 2. Pravilnika Suda, ovo presudi se dodaju slijedeća izdvojena mišljenja:

–  Pozitivno mišljenje sutkinje Kalaydjieva;

–  Pozitivno  mišljenje  suca  Pinto  de  Albuquerque,  kojem  se  pridružio sudac Vučinić.

N.B.

M.O’B.

Izdvojena mišljenja nisu prevedena, ali prileže, na engleskom i francuskom jeziku, službenim verzijama presude koja se može preuzeti iz HUDOC baze podataka sudske prakse Europskog suda za ljudska prava.